{"Id":83,"LanguageCodes":["dag"],"Name":"dag-muhammadbabaght","Author":"Muhammad Baba Ghtobo","Language":"Dagbani","Description":"Dagbani","Direction":"ltr","Source":"https://www.islamic-invitation.com","Translations":[{"SurahNumber":51,"VerseNumber":31,"Text":"Ka o yεli: “Yi lahibali leei kuli nyɛla dini, yaa yinim’ tuumba?”"},{"SurahNumber":51,"VerseNumber":32,"Text":"Ka bɛ (Malaaikanim’ maa) yεli: “Achiika! Bɛ tim ti la ninvuɣu shεba ban nye bibiɛhi sani (Annabi Lutu niriba).”"},{"SurahNumber":51,"VerseNumber":33,"Text":"“Domin ti ti labi ba ni kuɣu shɛŋa din nyɛ yεɣiri (ka bɛ she li ni buɣum).”"},{"SurahNumber":51,"VerseNumber":34,"Text":"“Ka di (kuɣa maa) nyɛla bɛ ni niŋ shεli alaama a Duuma (Naawuni) sani domin barinanim’ zuɣu"},{"SurahNumber":51,"VerseNumber":35,"Text":"Dinzuɣu, ka Ti (Tinim’ Naawuni) daa yihi ninvuɣu shεba ban be di puuni ka ti yεlimaŋli maa"},{"SurahNumber":51,"VerseNumber":36,"Text":"Ti mi daa bi nya so naɣila yili gaŋ din nyɛ Muslinnim’ yili di (tiŋ’ maa) ni"},{"SurahNumber":51,"VerseNumber":37,"Text":"Ka Ti (Tinim’ Naawuni) chε alaama yini n-zali di puuni n-zaŋ ti ninvuɣu shεba ban zɔri (Naawuni) azaaba kpeeni la"},{"SurahNumber":51,"VerseNumber":38,"Text":"Ni Annabi Musa yɛltɔɣa ni, saha shεli Ti (Tinim’ Naawuni) ni daa tim o Fir’auni sani ni daliri (o jaangbee la) din be polo ni"},{"SurahNumber":51,"VerseNumber":39,"Text":"Ka o (Fir’auna) lebi biri ni o tobbihi, ka yεli: “O (Musa) nyɛla sihira- lana, bee yinyaa.” daa gbaagi o mini o tobbihi, ka zaŋ ba"},{"SurahNumber":51,"VerseNumber":40,"Text":"Dinzuɣu, ka Ti (Tinim’ Naawuni) n-ti labi teeku kom ni, ka o lahi nyɛ bɛ ni galindi so"},{"SurahNumber":51,"VerseNumber":41,"Text":"Ni Aadunima (Annabi Hudu niriba) yɛltɔɣa ni, saha shεli Ti ni daa tim pɔhim kpeeni na bɛ zuɣu"},{"SurahNumber":51,"VerseNumber":42,"Text":"Di bi chɛri shɛli kam di ni gari di zuɣu, naɣila di zaŋ li mi leei kamani koba din bursi la"},{"SurahNumber":51,"VerseNumber":43,"Text":"Ni Samuudu nima (Annabi Salihu niriba) yɛltɔɣa ni, saha shεli bɛ (Naawuni) ni daa yεli ba: “Wummi ya nyεɣisim hali ni saha biɛla.”"},{"SurahNumber":51,"VerseNumber":44,"Text":"Ka bɛ kpahi yεɣi tariga ka chɛ bɛ Duuma zaligu, dinzuɣu ka tahigu daa gbaai ba, ka bɛ nyɛla ban kuli lihira"},{"SurahNumber":51,"VerseNumber":45,"Text":"Dinzuɣu, bɛ daa bi tooi yiɣisira, bɛ mi daa pala ban yɛn tooi sɔŋ bɛ maŋa"},{"SurahNumber":51,"VerseNumber":46,"Text":"Lala n-daa nyɛ Annabi Nuhu niriba pɔi ni bana, achiika! Bɛ daa shiri nyɛla ninvuɣu shεba ban kpee yi"},{"SurahNumber":51,"VerseNumber":47,"Text":"Ni sagbana, ka Ti (Tinim’ Naawuni) zaŋ yaa me li. Yaha! Achiika! Tinim’ n- nyɛ ban yɛlgiri li"},{"SurahNumber":51,"VerseNumber":48,"Text":"Ni tiŋgbani, ka Ti (Tinim’ Naawuni) yεrgi li, M-bo ni Duuma shɛba ban yεrgira"},{"SurahNumber":51,"VerseNumber":49,"Text":"Binshɛɣu kam mi, Ti (Tinim’ Naawuni) nam li mi balibu buyi, domin achiika! Yi teei Naawuni yɛla"},{"SurahNumber":51,"VerseNumber":50,"Text":"“Dinzuɣu, zom ya n-labi Naawuni sani, achiika! Mani (Muhammadu) nyɛla saɣisigu lana n-tin ya polo ni.”"},{"SurahNumber":51,"VerseNumber":51,"Text":"“Yaha! Miri ya ka yi bo duuma so m-pahi Naawuni zuɣu. Achiika! N-nyɛla saɣisigulana n-tin ya polo ni.”"},{"SurahNumber":51,"VerseNumber":52,"Text":"Lala n-nyɛ li, tuun’ so na ʒin kana ninvuɣu shεba ban daa kana poi ni bana (Maka chɛfurinim’) maa sani, naɣila bɛ yεli mi: “O nyɛla sihiralana, bee yinyaa.”"},{"SurahNumber":51,"VerseNumber":53,"Text":"Di ni bɔŋɔ, bɛ zaŋ li (chɛfuritali) mi n-wuhi taba? Chɛli gba, bɛ kuli nyɛla ninvuɣu shεba ban kpahiri yεɣiri tariga"},{"SurahNumber":51,"VerseNumber":54,"Text":"Dinzuɣu (yaa nyini Annabi)! Yim bɛ yεla ni, a pala bɛ ni galindi ninvuɣu so"},{"SurahNumber":51,"VerseNumber":55,"Text":"Yaha! Niŋmi wa’azu, achiika! Wa’azu nyɛla din niŋdi ninvuɣu shεba ban ti Naawuni yεlimaŋli anfaani"},{"SurahNumber":51,"VerseNumber":56,"Text":"Yaha! M (Mani Naawuni) bi nam alizinnim’ mini ninsalinima, naɣila bɛ jεm ma zuɣu"},{"SurahNumber":51,"VerseNumber":57,"Text":"M (Mani Naawuni) bi bɔri arzichi shεli bɛ sani, M-mi bi bɔri ni bɛ dihi Ma"},{"SurahNumber":51,"VerseNumber":58,"Text":"Achiika! Naawuni n-nyɛ Yolsigu- lana, Kpɛŋlana, Ŋun kpɛŋ paai tariga"},{"SurahNumber":51,"VerseNumber":59,"Text":"Achiika! Ninvuɣu shεba ban di zualinsi mali bɛ tarli (azaaba) kamani bɛ taba (ban pun gari maa) ni daa nyɛ bɛ tarli shεm. Dinzuɣu, bɛ di bɔri yomyoma"},{"SurahNumber":51,"VerseNumber":60,"Text":"Dinzuɣu, azaaba kpeeni be ninvuɣu shεba ban niŋ chεfuritali zuɣu, n-zaŋ chaŋ bɛ dabsi’ shεli bɛ ni niŋdi ba di daalikauli maa"},{"SurahNumber":52,"VerseNumber":1,"Text":"M (Mani Naawuni) po Tuuri zoli (zoli shɛli Annabi Musa ni daa tɔɣisi yεltɔɣa ni Naawuni di zuɣu la)"},{"SurahNumber":52,"VerseNumber":2,"Text":"Yaha! M (Mani Naawuni) po litaafi shεli din sabi"},{"SurahNumber":52,"VerseNumber":3,"Text":"Ka di be gbaŋ shεli din yεrgi doya ni"},{"SurahNumber":52,"VerseNumber":4,"Text":"Yaha! M (Mani Naawuni) po yili shεli bɛ ni gaanda ni Naawuni jɛma (di nyɛla Malaaikanim’ ni gindi yili shεli sagbana ayɔpoin ni, kamani ninsalinim’ ni gindi Ka’aba tŋngbani ni shεm)"},{"SurahNumber":52,"VerseNumber":5,"Text":"Yaha! M (Mani Naawuni) po piliŋ din duhi zuɣusaa"},{"SurahNumber":52,"VerseNumber":6,"Text":"Yaha! M (Mani Naawuni) po teeku shɛli bɛ ni pali ni kom"},{"SurahNumber":52,"VerseNumber":7,"Text":"Achiika! A Duuma (Naawuni) daazaaba nyɛla din yɛn ti niŋ (ka di ka biεhim)"},{"SurahNumber":52,"VerseNumber":8,"Text":"Di ka din yɛn taɣi li"},{"SurahNumber":52,"VerseNumber":9,"Text":"Dabsi’ shεli sagbana ni yɛn ti damda, ka di nyɛla dambu ni yεlimaŋli"},{"SurahNumber":52,"VerseNumber":10,"Text":"Ka zoya vuui ka chɛ di zaashee, ka chana (kamani sagbaŋ ni chani shɛm)"},{"SurahNumber":52,"VerseNumber":11,"Text":"Dinzuɣu dindali, azaaba kpeeni daa be ban labsiri Chiyaama ʒiri maa zuɣu"},{"SurahNumber":52,"VerseNumber":12,"Text":"Ninvuɣu shεba ban be ʒiri ni n-dɛmda"},{"SurahNumber":52,"VerseNumber":13,"Text":"Dabsi’ shεli bɛ ni yɛn ti daai ba n-ti niŋ ʒahannama buɣum ni, ka di nyɛla daabu ni yεlimaŋli"},{"SurahNumber":52,"VerseNumber":14,"Text":"(Ka bɛ yεli ba): “Ŋɔ maa n-nyɛ buɣum shεli yi ni daa labsiri ʒiri la.”"},{"SurahNumber":52,"VerseNumber":15,"Text":"(Ka bɛ yɛli chεfurinima)! “Di ni- bɔŋɔ, ŋɔ (azaaba shɛli yi ni nyari) maa nyɛla sihira, bee yinima m-bi nyara?”"},{"SurahNumber":52,"VerseNumber":16,"Text":"Kpεm ya li (buɣum maa), ka niŋ ya suɣulo, bee ka yi bi niŋ suɣulo, di nyɛla yim n-tin ya. Achiika! Bɛ yɔri ya la yi tuuntumsa ni daa nyɛ shɛli samli"},{"SurahNumber":52,"VerseNumber":17,"Text":"Achiika! Wuntizɔriba yɛn ti bela Alizanda yili shɛŋa din mali yolsigu la puuni"},{"SurahNumber":52,"VerseNumber":18,"Text":"Ka bɛ nyɛla ban wumdi nyεɣisim ni bɛ Duuma (Naawuni) ni ti ba shɛli, ka bɛ Duuma gu ba ka chɛ ʒɛhiim (buɣum) daazaaba"},{"SurahNumber":52,"VerseNumber":19,"Text":"(Ka bɛ yεli ba): “Dim ya ka nyu ni suhupɛlli domin yi tuuntumsa ni daa nyɛ shɛli zuɣu.”"},{"SurahNumber":52,"VerseNumber":20,"Text":"Ka bɛ nyɛla ban dondoya n-dalim kuɣu shεŋa din pe taba zuɣu, ka Ti (Tinim’ Naawuni) laɣim ba ni paɣa shεba ban nimbihi galsi, ka di pεlim mini di sablim vɛlim nyɛ yim"},{"SurahNumber":52,"VerseNumber":21,"Text":"Yaha! Ninvuɣu shεba ban ti Naawuni yεlimaŋli (Dunia ŋɔ), ka bɛ maligu doli ba ni yεlimaŋtibo, tɔ! Ti (Tinim’ Naawuni) ni laɣim bɛ mini bɛ maligu maa (Zaadali). Ti mi ku filim shɛli bɛ tuunvεla laara puuni. Ninsala kam nyɛla ŋun yɛn ti dalim o ni tum tuun’ shɛŋa"},{"SurahNumber":52,"VerseNumber":22,"Text":"Yaha! Ti (Tinim’ Naawuni) pahi ba binwola (Alizanda maa puuni), ni nim’ shεli bɛ suhi ni kuli gbaai"},{"SurahNumber":52,"VerseNumber":23,"Text":"Ka bɛ nyuri dam jaashee, ka labsiri tiri taba di (Alizanda maa) puuni, yɛltɔɣa kaha ka di puuni, di mi nyubu ka Naawuni taali ni kpɛbu"},{"SurahNumber":52,"VerseNumber":24,"Text":"Ka bɛ mali bidibsi ban chani gindi ba (Alizanda maa puuni), ka bɛ (bidibsi maa) ŋmani allulluɣi (salima) shɛli bɛ ni pobi pobi ni gumdi"},{"SurahNumber":52,"VerseNumber":25,"Text":"Ka bɛ (Alizanda bihi) ŋmalgi kpa taba, ka naan bɔhira"},{"SurahNumber":52,"VerseNumber":26,"Text":"Ka bɛ yεli: “Achiika! Ti daa nyɛla ban be ti malgu ni (Dunia), ka zɔri Naawuni daazaaba dabiɛm.”"},{"SurahNumber":52,"VerseNumber":27,"Text":"“Ka Naawuni yolisi ti, ka gu ti ka chɛ pɔhim tulli daazaaba ŋɔ maa.”"},{"SurahNumber":52,"VerseNumber":28,"Text":"(Ka bɛ lahi yεli): “Achiika! Ti daa nyɛla ban suhiri O (Naawuni) poi ni ŋɔ maa. Achiika! O nyɛla Ŋun viεlgiri tira, Zaadali Nambɔzobonaa.”"},{"SurahNumber":52,"VerseNumber":29,"Text":"(Yaa nyini Annabi)! Dinzuɣu Niŋmi wa’azu, a pala yinyaa bee baɣa domin a Duuma (Naawuni) ni yolsa yolsiri shɛli zuɣu"},{"SurahNumber":52,"VerseNumber":30,"Text":"Bee bɛ (chɛfurinim’) yɛrimi: “O (Muhammadu) nyɛla yiliyinda, ka ti ʒiya guhiri ni zaamani yɛlibiɛri nya a"},{"SurahNumber":52,"VerseNumber":31,"Text":"(Yaa nyini Annabi) Yεlima: “Guhimi ya (ka nya zuɣubiεɣu din yɛn paai ma), achiika! Mani gba pahi yi zuɣu ka ti guhira.”"},{"SurahNumber":52,"VerseNumber":32,"Text":"Di ni bɔŋɔ, bɛ haŋkaya n-nyɛ din puhiri ba ŋɔ maa, bee bɛ kuli nyɛla ban kpahiri yεɣira"},{"SurahNumber":52,"VerseNumber":33,"Text":"Bee bɛ yεrimi: “O (Muhammadu) n-nyɛ Ŋun ŋma li (Alkur’aani)? Chɛli gba! Bɛ kuli bi tirila Naawuni yεlimaŋli"},{"SurahNumber":52,"VerseNumber":34,"Text":"Tɔ! Bɛ tahimi yɛltɔɣa shɛli di (Alkur’aani) tatabo na, bɛ yi nyɛla yεlimaŋli nima"},{"SurahNumber":52,"VerseNumber":35,"Text":"Bee bɛ nam ba mi ka di pa ni shɛli zuɣu, bee bana n-nyɛ ban namda"},{"SurahNumber":52,"VerseNumber":36,"Text":"Bee bɛ namla sagbana mini tiŋgbani? Chɛli gba! Bɛ pala ban dihitabli (ni Chiyaama yiɣisibu)"},{"SurahNumber":52,"VerseNumber":37,"Text":"(Yaa nyini Annabi)! Bee bana n-nyɛ ban su a Duuma daarzichi sɔŋbu shɛhi? Bee bana n-nyɛ ban nyɛŋdi yɛllikam"},{"SurahNumber":52,"VerseNumber":38,"Text":"Bee bɛ malila dariga (din duri zuɣusaa) ka bɛ ti wumdi (Malaaika nim’ yεltɔɣa) di puuni ? Tɔ! Bɛ puuni ŋun wumdi yɛltɔɣa maa tahimi daliri shεli din be polo ni na"},{"SurahNumber":52,"VerseNumber":39,"Text":"Di ni bɔŋɔ, Ŋuna (Naawuni) n-nyɛ Ŋun su bipuɣinsi, ka yi (chεfurinim’) su bidibsi (dɔɣibu)"},{"SurahNumber":52,"VerseNumber":40,"Text":"(Yaa nyini Annabi)! Bee a bɔhiri ba la sanyo’ shεli, ka dinzuɣu chɛ ka di yobu nyεŋdi ba"},{"SurahNumber":52,"VerseNumber":41,"Text":"Bee bɛ malila din sɔɣi baŋsim, ka bɛ nyɛ ban sabri li"},{"SurahNumber":52,"VerseNumber":42,"Text":"Bee bɛ bɔrimi ni bɛ na (Annabi Muhammadu) nabiεri? Tɔ! Ninvuɣu shεba ban niŋ chεfuritali maa n-nyɛ bɛ ni nari shɛba"},{"SurahNumber":52,"VerseNumber":43,"Text":"Bee bɛ malila duuma so ka pa ni Naawuni? Tɔ! Naawuni nam simsiya ka chɛ bɛ ni jεmdi shɛli m-pahi O zuɣu maa"},{"SurahNumber":52,"VerseNumber":44,"Text":"Yaha! Hali bɛ (Maka chεfurinim’ maa) yi nya ka sagbana yεɣ’ shεli yɛn ŋmaai n-lu bɛ zuɣu na, tɔ! Bɛ ni yεli: “Di nyɛla sagbaŋ din pani taba zuɣu.”"},{"SurahNumber":52,"VerseNumber":45,"Text":"Dinzuɣu (Yaa nyini Annabi)! Chεli ba hali ka bɛ ti laɣim ni bɛ dabsi’ shεli bɛ ni yɛn ti tarigi tarigi n-doya la"},{"SurahNumber":52,"VerseNumber":46,"Text":"Dabsi’ shεli bɛ (chɛfurinim’) nabiεri ni ti bi yɛn niŋ ba anfaani shεli, bɛ mi ti bi yɛn sɔŋ ba"},{"SurahNumber":52,"VerseNumber":47,"Text":"Yaha! Achiika! Ninvuɣu shεba ban di zualinsi maa mali azaaba shεli ka din’ be di ko (gballi ni daazaaba), amaa! Bɛ pam bi mi"},{"SurahNumber":52,"VerseNumber":48,"Text":"Dinzuɣu (Yaa nyini Annabi)! Niŋmi suɣulo ni a Duuma (Naawuni) zaligu. Achiika! A nyɛla ŋun be Ti (Tinim’ Naawuni) gulibu puuni. Yaha!Simsim ni a Duuma (Naawuni) paɣibu saha shεli a ni zaanda (m-puhiri jiŋli)"},{"SurahNumber":52,"VerseNumber":49,"Text":"Yaha! Simsim O yuŋ puuni, ni saha shεli saŋmarsi ni ŋmalgira (bekaali na)"},{"SurahNumber":53,"VerseNumber":1,"Text":"M (Mani Naawuni) po saŋmariga, di yi ti sɔɣi"},{"SurahNumber":53,"VerseNumber":2,"Text":"Yi zo (Annabi Muhammadu) maa bi bɔrgi, o mi bi kpahi yεɣi"},{"SurahNumber":53,"VerseNumber":3,"Text":"O mi bi yεri yεltɔɣa ni suhuyurlim"},{"SurahNumber":53,"VerseNumber":4,"Text":"Di (Alkur’aani) pa shεli naɣila wahayi (Naawuni tuuntali) n-nyɛ li, ka bɛ timdi na (o sani)"},{"SurahNumber":53,"VerseNumber":5,"Text":"Ŋun kpɛŋ paai tariga (Malaaika Ziblila) n-nyɛ ŋun baŋsi o li (Alkur’aani)"},{"SurahNumber":53,"VerseNumber":6,"Text":"O (Malaaika Ziblila) nyɛla yaalana, ka o niŋ tabata"},{"SurahNumber":53,"VerseNumber":7,"Text":"Ka o (Malaaika Zibliila) daa nyɛla ŋun be sagbana yɛɣi shɛli din dula ni"},{"SurahNumber":53,"VerseNumber":8,"Text":"Din nyaaŋa, ka o miri (tiŋgbani na), ka miri cho (Annabi Muhammadu sani)"},{"SurahNumber":53,"VerseNumber":9,"Text":"Ka di ti kpalim (bɛ sunsuuni) kamani peenzalli ayi, bee ka di miri gari lala"},{"SurahNumber":53,"VerseNumber":10,"Text":"Din nyaaŋa, ka O (Naawuni) tim na O dabli (Annabi Muhammadu) sani ni O tuuntali ni nyɛ shεli"},{"SurahNumber":53,"VerseNumber":11,"Text":"O (Annabi Muhammadu) suhi daa bi zaŋ o ni nya shɛli nimaa ni leei ʒiri"},{"SurahNumber":53,"VerseNumber":12,"Text":"Di ni bɔŋɔ, yi (Maka chεfurinima) ŋmεri o la namgbankpeeni n-zaŋ chaŋ o ni nya shɛli"},{"SurahNumber":53,"VerseNumber":13,"Text":"Yaha! Achiika! O daa lahi nya o (Malaaika Ziblila) sheeri shɛli yaha"},{"SurahNumber":53,"VerseNumber":14,"Text":"Naɣatibchεriga tia din be sagbana ayɔpoin bahigu shee la"},{"SurahNumber":53,"VerseNumber":15,"Text":"Di shee ka Alizanda shεli bε ni boondi Ma’awa la be"},{"SurahNumber":53,"VerseNumber":16,"Text":"(Annabi Muhammadu daa nya o) Saha shεli din limsiri naɣatibchεriga maa ni limsiri li"},{"SurahNumber":53,"VerseNumber":17,"Text":"O (Annabi Muhammadu) nina daa bi ŋmalgi yuli shεli polo, o mi daa bi kpahi yεɣi"},{"SurahNumber":53,"VerseNumber":18,"Text":"Achiika! O (Annabi Muhammadu) daa nya o Duuma (Naawuni) nam- yεlikpahinda zaɣikara puuni"},{"SurahNumber":53,"VerseNumber":19,"Text":"Di ni bɔŋɔ, yi (Maka chεfurnima) nya (yi buɣu shɛŋa yi ni boondi) laata mini uzza maa"},{"SurahNumber":53,"VerseNumber":20,"Text":"N-ti pahi manaati (buɣu shɛli) din pahi ka bɛ leei duumanim’ ata la"},{"SurahNumber":53,"VerseNumber":21,"Text":"Di ni bɔŋɔ, yi (chɛfurinim’) sula bidibsi, ka O (Naawuni) su bipuɣinsi dɔɣibu"},{"SurahNumber":53,"VerseNumber":22,"Text":"Din’ ŋuna, di fukumsi maa nyɛla ŋarigu (zualinsi) dini"},{"SurahNumber":53,"VerseNumber":23,"Text":"Di (yi buɣa maa) pa shɛli m-pahila yuli shɛŋa ka yi mini yi banim’ boli li, Naawuni bɛ siɣisi di daliri shεli na. Bɛ (chεfurinim’) bi doli shεli naɣila zilsigu, ni suhuyurilim. Yaha! Achiika! Dolsigu (Alkur’aani) ka ba na bɛ Duuma (Naawuni) sani"},{"SurahNumber":53,"VerseNumber":24,"Text":"Di ni bɔŋɔ, ninsala ni tooi nya o ni bɔri shɛli (ka di nyɛla buɣa n-ti o li)"},{"SurahNumber":53,"VerseNumber":25,"Text":"Tɔ! Naawuni n-nyɛ Ŋun su Bahigu yili ni pilgu yili (Dunia ni Chiyaama)"},{"SurahNumber":53,"VerseNumber":26,"Text":"Yaha! Di zooiya ka Malaaikanim’ niŋ anfaani, naɣila Naawuni yi ti saɣi ti ban be sagbana ni maa suhudee ku tooi O ni bɔri so, ka niŋ o yεda nyaaŋa (ka o ni tooi suhudee)"},{"SurahNumber":53,"VerseNumber":27,"Text":"Achiika! Ninvuɣu shεba ban bi tiri Chiyaama yεlimaŋli maa n-nyɛ ban mali Malaaikanim’ boondi paɣaba la"},{"SurahNumber":53,"VerseNumber":28,"Text":"Bɛ mi ka di baŋsim shεli, bɛ bi doli shɛli m-pahila zilsigu, zilsigu mi ku tooi zani yɛlimaŋli zaa ni n-niŋ anfaani shɛli"},{"SurahNumber":53,"VerseNumber":29,"Text":"Dinzuɣu (yaa nyini Annabi)! Yim ninvuɣu so ŋun lebi biri Ti (Tinim’ Naawuni) yɛla teebu, ka bi bɔri shεli naɣila Dunia biεhigu"},{"SurahNumber":53,"VerseNumber":30,"Text":"Dina n-nyɛ bɛ (chɛfurinim’) baŋsim targi. Achiika! A Duuma (Naawuni) n-nyɛ Ŋun mi ninvuɣu so ŋun bɔrgi ka chɛ O soli. Ŋuna n-lahi mi ŋun dolsi"},{"SurahNumber":53,"VerseNumber":31,"Text":"Yaha! Naawuni n-su din be sagbana ni, ni din be tiŋgbani ni. Achiika! O (Naawuni) nyɛla Ŋun yɛn ti yo ninvuɣu shεba ban tum tuumbiεri samli ka di saɣisi bɛ ni tum shɛli, ka yo ban tum tuunviεla ni sanyoviεlli (Alizanda)"},{"SurahNumber":53,"VerseNumber":32,"Text":"Ninvuɣu shεba ban ŋindi katiŋ’ ka chɛri tuumbekara, n-ti pahi kavituma, naɣila taali bihi. Achiika! A Duuma (Naawuni) nyɛla Ŋun chε m-paŋ galsi, Ŋuna n-nyɛ Ŋun mi hali shεŋa ni yi ni be saha shεli O ni yihi ya tiŋgbani yaaŋa zuɣu na, ni saha shεli yi ni daa nyɛ bilεri yi manim’ puya ni. Dinzuɣu, miri ya ka yi simsiri yi maŋa, Ŋuna m mi ninvuɣu so ŋun mali wuntia"},{"SurahNumber":53,"VerseNumber":33,"Text":"(Yaa nyini Annabi)! A nya ninvuɣu so ŋun lebi biri"},{"SurahNumber":53,"VerseNumber":34,"Text":"Ka ti pini bɛla, ka lahi niŋ biɛm"},{"SurahNumber":53,"VerseNumber":35,"Text":"Di ni bɔŋɔ, o malila din sɔɣi baŋsim, ka nyɛla ŋun shiri nyara"},{"SurahNumber":53,"VerseNumber":36,"Text":"Bee bɛ bi ti o la din be Annabi Musa kundili (litaafi) puuni lahibali"},{"SurahNumber":53,"VerseNumber":37,"Text":"Ni Annabi Ibrahima so ŋun daa pali alikauli la"},{"SurahNumber":53,"VerseNumber":38,"Text":"Kadama nyɛvuli shεli din mali taali ku tooi deei di nyɛvuli kpee taali ʒi"},{"SurahNumber":53,"VerseNumber":39,"Text":"Yaha! Ninsala ti ka shɛli (Zaadali) naɣila o ni daa tum shɛli (Dunia)"},{"SurahNumber":53,"VerseNumber":40,"Text":"Yaha! Achiika! Ni baalim, bɛ ni ti nya o tuma ni daa nyɛ shɛli (Zaadali)"},{"SurahNumber":53,"VerseNumber":41,"Text":"Din nyaaŋa, bɛ ni yo o samli, ka di nyɛ sanyo’ shɛli din pali"},{"SurahNumber":53,"VerseNumber":42,"Text":"Yaha! Achiika! A Duuma sani n- nyɛ bahigu shee"},{"SurahNumber":53,"VerseNumber":43,"Text":"Yaha! Achiika! Ŋuna n-nyɛ Ŋun chɛ ka ninvuɣu so lara, ka chɛ ka so mi kuhira"},{"SurahNumber":53,"VerseNumber":44,"Text":"Yaha! Achiika! Ŋuna n-nyɛ Ŋun kura, ka neera"},{"SurahNumber":53,"VerseNumber":45,"Text":"Yaha! Achiika! Ŋuna n-nyɛ Ŋun nam (binshɛɣu kam) balibu buyi, ka di nyɛ doo ni paɣa"},{"SurahNumber":53,"VerseNumber":46,"Text":"Ni maniyyi (dablim kom), bɛ yi ti dulim li bahi na"},{"SurahNumber":53,"VerseNumber":47,"Text":"Yaha! Achiika! Ŋuna n-yɛn ti nam (binnamda) namdi palli (Zaadali)"},{"SurahNumber":53,"VerseNumber":48,"Text":"Yaha! Ŋuna n-nyɛ Ŋun tiri arzichi din galsi, ni din pɔra"},{"SurahNumber":53,"VerseNumber":49,"Text":"Yaha! Ŋuna n-nyɛ shiɣira Duuma. (Shi’ira nyɛla saŋmari so Ŋun ne pam, ka Maka chεfurinim’ daa jεmdi li)"},{"SurahNumber":53,"VerseNumber":50,"Text":"Yaha! Ŋuna (Naawuni) n-daa niŋ tuuli Aadunim’ (Annabi Hudu niriba) hallaka"},{"SurahNumber":53,"VerseNumber":51,"Text":"Ni Samuudunima (Annabi Salihu niriba), ka daa bi guui so (bɛ puuni)"},{"SurahNumber":53,"VerseNumber":52,"Text":"Yaha! Pɔi ni bana, (O daa min niŋ) Annabi Nuhu niriba hallaka. Achiika! Bana n-daa gari sokam zualinsi dibu, ka kpahiri yεɣiri targa n-gari sokam"},{"SurahNumber":53,"VerseNumber":53,"Text":"Ni ninvuɣu shεba bɛ ni daa lebi bɛ tiŋgbani pili (Annabi Lutu niriba)"},{"SurahNumber":53,"VerseNumber":54,"Text":"Ka din daa liri ba (azaaba) maa daa liri ba"},{"SurahNumber":53,"VerseNumber":55,"Text":"Dinzuɣu, (yaa nyini ninsala)! A Duuma (Naawuni) yolisigu dini ka a leei zilsira"},{"SurahNumber":53,"VerseNumber":56,"Text":"Ŋumbɔŋɔ (Annabi Muhammadu) maa nyɛla saɣisigulana, ka o nyɛla ŋun be kurumbuni nima ban tiri saɣisigu la puuni"},{"SurahNumber":53,"VerseNumber":57,"Text":"Din miri maa (Chiyaama yiɣisibu) miri ya na"},{"SurahNumber":53,"VerseNumber":58,"Text":"Di ka ŋun yɛn tooi taɣi li ka pa ni Naawuni"},{"SurahNumber":53,"VerseNumber":59,"Text":"Di ni bɔŋɔ, yɛtɔɣali (Al-Kur’aani) ŋɔ maa ka yi niŋdi lahiʒiba"},{"SurahNumber":53,"VerseNumber":60,"Text":"Ka yi lara, ka bi kuhira"},{"SurahNumber":53,"VerseNumber":61,"Text":"Ka nyɛla ban kpɛrita"},{"SurahNumber":53,"VerseNumber":62,"Text":"Tɔ! Ŋmiɛm ya gbiɛɣu n-ti Naawuni, ka jεm ya O"},{"SurahNumber":54,"VerseNumber":1,"Text":"Saha (Chiyaama yiɣisibu) miri ya, dinzuɣu ka goli tahibɔɣi (ka pirigi buyi)"},{"SurahNumber":54,"VerseNumber":2,"Text":"Yaha! Bɛ (Maka chεfurinim’) yi nya yɛlikpahindili, ka bɛ lebi biri ka yεli: “Ŋɔ maa nyɛla sihira din kuli beni sahakam.”"},{"SurahNumber":54,"VerseNumber":3,"Text":"Ka bɛ labsi li (Alkur’aani aayanim’) ʒiri, ka doli bɛ suhuyurlim. Amaa! yɛllikam mi nyɛla din dihitabli"},{"SurahNumber":54,"VerseNumber":4,"Text":"Yaha! Achiika! Lahibaya kaba na di (Alkur’aani) puuni din nyɛ tahigu"},{"SurahNumber":54,"VerseNumber":5,"Text":"Di (Alkur’aani) nyɛla yɛmgoliŋga din paai tariga, amaa! Valsigu (wa’azu) bi niŋdi (ninsalinim’) anfaani shεli"},{"SurahNumber":54,"VerseNumber":6,"Text":"Dinzuɣu (Yaa nyini Annabi)! Yim bɛ yɛla ni, dabsi’ shεli beni ka mololana so (Malaaika Israafilu) yɛn ti moli n-zaŋ chaŋ binshɛɣu bɛ (ninsalinim’) ni je"},{"SurahNumber":54,"VerseNumber":7,"Text":"Ka bɛ nina yɛn ti ba tiŋgbani ni, ka bɛ yiri gbala ni na kamani sakɔri ban yεɣili luɣulikam"},{"SurahNumber":54,"VerseNumber":8,"Text":"Ka bɛ chani yomyom’ ni bɛ paai mololana maa sani, ka chεfurinim’ naan yεra: “Zuŋɔ nyɛla dabsi’ kpeeni.”"},{"SurahNumber":54,"VerseNumber":9,"Text":"Pɔi ni bana (Maka chɛfurinima), Annabi Nuhu niriba daa labsi (Naawuni yɛltɔɣa) ʒiri. Dinzuɣu, ka bɛ daa labsi Ti (Tinim’ Naawuni) dabli maa (Annabi Nuhu) ʒirilana, ka yεli: “O nyɛla yinyaa,” ka bɛ tahi o zuɣu (ka mɔŋ o ni o ti Naawuni tuuntali)"},{"SurahNumber":54,"VerseNumber":10,"Text":"Dinzuɣu, ka o suhu o Duuma ka yεli: “Achiika! N nyɛla bɛ ni nyεŋ so, dinzuɣu (Yaa n Duuma Naawuni)! Tim ma nasara.”"},{"SurahNumber":54,"VerseNumber":11,"Text":"Ka Ti (Tinim’ Naawuni) daa yooi sagbana dindoya ni ko’ shɛli (sakurli) din kuli kpaara"},{"SurahNumber":54,"VerseNumber":12,"Text":"Yaha! Ka Ti chɛ ka tiŋgbani puhi ni bilsi, ka (sagbana ni tiŋgbani) kom laɣim ni taba, ka di nyɛla din saɣisi ni (Naawuni) zalgu"},{"SurahNumber":54,"VerseNumber":13,"Text":"Yaha! Ka Ti (Tinim’ Naawuni) kpiɣi o (Annabi Nuhu) niŋ ŋarim shεli din mali taabonim’ mini kpahi ni"},{"SurahNumber":54,"VerseNumber":14,"Text":"Ka di (ŋarim maa) chani ni Ti (Tinim’ Naawuni) gulibu, ka di nyɛla sanyoo n-ti bɛ ni niŋ so (Annabi Nuhu) gutulunsi maa"},{"SurahNumber":54,"VerseNumber":15,"Text":"Yaha! Achiika! Ti (Tinim’ Naawuni) daa chε li (ŋarim maa), ka di nyɛla yɛlikpahindili. Di ni bɔŋɔ, so beni n-yɛn teei Naawuni yɛla"},{"SurahNumber":54,"VerseNumber":16,"Text":"Ka wula n-daa leei nyɛ N (Mani Naawuni) daazaaba mini N valsigu"},{"SurahNumber":54,"VerseNumber":17,"Text":"Yaha! Achiika Ti (Tinim’ Naawuni) balgila Alkur’aani (n-ti ninsalinima) domin teebu zuɣu. Di ni bɔŋɔ, so beni n-yɛn teei Naawuni yɛla"},{"SurahNumber":54,"VerseNumber":18,"Text":"Aadunima (Annabi Hudu niriba) daa labsi o ʒirilana. Ka wula n-daa leei nyɛ N (Mani Naawuni) daazaaba mini N saɣisigu"},{"SurahNumber":54,"VerseNumber":19,"Text":"Achiika! Ti (Tinim’ Naawuni) daa tim pɔhim din vuri ni yaa na bɛ zuɣu. Dabsi’ shɛli din zuɣubetali kuli bi ŋmaara"},{"SurahNumber":54,"VerseNumber":20,"Text":"Ka di tɔhigiri ninsalinim’ kamani dobino tigbir’ shɛli bɛ ni sibgi di wula"},{"SurahNumber":54,"VerseNumber":21,"Text":"Ka wula n-daa leei nyɛ N (Mani Naawuni) daazaaba mini N saɣisigu"},{"SurahNumber":54,"VerseNumber":22,"Text":"Yaha! Achiika! Ti (Tinim’ Naawuni) balgila Alkur’aani (n-ti ninsalinima) domin teebu zuɣu. Di ni- bɔŋɔ, so beni yɛn teei Naawuni yɛla"},{"SurahNumber":54,"VerseNumber":23,"Text":"Samuudunima (Annabi Salihu niriba) daa labsi wa’azu ʒiri"},{"SurahNumber":54,"VerseNumber":24,"Text":"Ka bɛ naan yεli: “Di ni bɔŋɔ, ti yɛn dolila ninvuɣu yino ti puuni? Din’ ŋuna achiika! Ti be birginsim mini yinyahili puuni.”"},{"SurahNumber":54,"VerseNumber":25,"Text":"“Di ni bɔŋɔ, o koŋko sani ka bɛ tim na ni wahayi ti puuni? Chɛli gba! O kuli nyɛla ʒirilana, ka nyɛla ŋun tibgi o maŋa"},{"SurahNumber":54,"VerseNumber":26,"Text":"Ni baalim, bɛɣuni bɛ sa ni baŋ ninvuɣu so ŋun nyɛ ʒirilana, ka lahi tibgi o maŋa"},{"SurahNumber":54,"VerseNumber":27,"Text":"Achiika! Ti (Tinim’ Naawuni) nyɛla ban yɛn tim laakumi na, ka o ti leei dahimbu n-zaŋ ti ba, dinzuɣu, (yaa nyini Annabi Salihu): “Kuli lihimi ba, ka pahi suɣulo.”"},{"SurahNumber":54,"VerseNumber":28,"Text":"Yaha! Tim ba lahibali kadama kom maa (tiŋ’ maa zaa ni nyuri ko’ shεli) nyɛla din pirgi bɛ (mini Laakumi) sunsuuni, (ka laakumi maa mali o nyubu dabsili, ka bɛ mi gba mali bɛ nyubu dabsili, ka yεɣili kam yɛn kani na kulga maa ni n-ti toori kom maa) o nyubu dabsili"},{"SurahNumber":54,"VerseNumber":29,"Text":"Ka bɛ boli bɛ zo na, ka o ti zaŋ takɔbi n-ti ku (Laakumi maa)"},{"SurahNumber":54,"VerseNumber":30,"Text":"Ka wula n-daa leei nyɛ N (Mani (Naawuni) daazaaba mini N saɣisigu"},{"SurahNumber":54,"VerseNumber":31,"Text":"Achiika! Ti (Tinim’ Naawuni) daa timla tahigu na bɛ zuɣu yim, ka bɛ leei kamani mɔri din kuui, ka woliwoli"},{"SurahNumber":54,"VerseNumber":32,"Text":"Yaha! Achiika! Ti (Tinim’ Naawuni) balgila Alkur’aani (n-ti ninsalinima) domin teebu zuɣu. Di ni- bɔŋɔ, so beni n-yɛn teei Naawuni yɛla"},{"SurahNumber":54,"VerseNumber":33,"Text":"Annabi Lutu niriba daa labsi wa’azu ʒiri"},{"SurahNumber":54,"VerseNumber":34,"Text":"Achiika! Ti (Tinim’ Naawuni) daa timla pɔhim din ʒɛri ni kuɣa bɛ zuɣu, gbaai yihi Annabi Lutu yiŋ’ nim’ ko, Ti daa tilgi ba la bekaali na"},{"SurahNumber":54,"VerseNumber":35,"Text":"Ka di nyɛ yolsigu din yi na Ti (Tinim’ Naawuni) sani. Lala ka Ti yɔri ŋuŋ kam paɣi samli"},{"SurahNumber":54,"VerseNumber":36,"Text":"Yaha! Achiika! O daa niŋ ba wa’azu n-zaŋ chaŋ Ti (Tinim’ Naawuni) gbaabu (azaaba) ka bɛ niŋ namgbankpeeni ni wa’azu maa"},{"SurahNumber":54,"VerseNumber":37,"Text":"Yaha! Achiika! Bɛ daa bɔri ni o (Annabi Lutu) zaŋ o saamba n-ti ba, ka Ti zom bɛ nina (ka yεli ba): “Lammi ya N daazaaba mini N valsigu (sanyoo).”"},{"SurahNumber":54,"VerseNumber":38,"Text":"Yaha! Achiika! Azaaba shɛli din bi ŋmaara daa daŋ yi bɛ zuɣu Asibaasi"},{"SurahNumber":54,"VerseNumber":39,"Text":"“Tɔ! Lammi ya N (Mani Naawuni) daazaaba mini N valsigu (sanyoo).”"},{"SurahNumber":54,"VerseNumber":40,"Text":"Yaha! Achiika! Ti (Tinim’ Naawuni) balgila Alkur’aani domin teebu zuɣu. Di ni bɔŋɔ, so beni n-yɛn teei Naawuni yɛla"},{"SurahNumber":54,"VerseNumber":41,"Text":"Yaha! Achiika! Valsigu (wa’azu) daa kana Fir’auna niriba sani"},{"SurahNumber":54,"VerseNumber":42,"Text":"Bɛ daa labsi Ti (Tinim’ Naawuni) aayanim’ ʒiri, ka Ti gbaai ba gbaari shɛli din nyɛ Nyεŋda, Yikolana gbaabu"},{"SurahNumber":54,"VerseNumber":43,"Text":"Di ni bɔŋɔ, yi Maka chεfurinim’ n-nyɛ ban gari bannim’ maa zaa, bee yi malila din yɛn gun ya litaafi shɛŋa din gari maa puuni"},{"SurahNumber":54,"VerseNumber":44,"Text":"Bee bɛ yεrimi: “Tinim’ nyɛla salo ban yɛn nya nasara"},{"SurahNumber":54,"VerseNumber":45,"Text":"Ni baalim, bɛ ni wurim bɛ salo maa, ka bɛ lebgi bɛ nyaaŋa"},{"SurahNumber":54,"VerseNumber":46,"Text":"Chɛli gba! Saha (Chiyaama yiɣsibu) n-nyɛ bɛ daalikauli saha. Yaha! Saha maa mali mushiiba, ka to n-gari binshɛɣu kam"},{"SurahNumber":54,"VerseNumber":47,"Text":"Achiika! Bibɛhi be birginsim puuni (Dunia ŋɔ), ka yɛn ti bela birimbu puuni (Zaadali)"},{"SurahNumber":54,"VerseNumber":48,"Text":"Dabsi’ shεli bɛ ni yɛn ti vɔri ba buɣum ni, ka bɛ nina ba tiŋgbani ni. (ka bɛ yεli ba): “Lammi ya sakara buɣum daazaaba.”"},{"SurahNumber":54,"VerseNumber":49,"Text":"Achiika! Ti (Tinim’ Naawuni) nam la binshɛɣu kam ka di doli Ti zaligu"},{"SurahNumber":54,"VerseNumber":50,"Text":"Yaha! Ti zaligu pa shεli m-pahila yim, ka di leei kamani nimbila nyεɣisibu"},{"SurahNumber":54,"VerseNumber":51,"Text":"Yaha! Achiika Ti (Tinim’ Naawuni) daa mini gbaai yi (Maka chεfurinim’) tatabo. Di ni bɔŋɔ, so beni n-yɛn teei Naawuni yɛla"},{"SurahNumber":54,"VerseNumber":52,"Text":"Binshɛɣu kam mi, bɛ (Malaaika- nim’) sabi li mi niŋ kundinim’ (litaafi nim’) puuni"},{"SurahNumber":54,"VerseNumber":53,"Text":"Yaha! Din kam pɔra, bee din galsi, di nyɛla din sabi n-doya"},{"SurahNumber":54,"VerseNumber":54,"Text":"Achiika! Wuntizɔriba yɛn ti bela Alizanda yiya mini kulibɔna puuni"},{"SurahNumber":54,"VerseNumber":55,"Text":"Ka di be yεlimaŋli ʒishee (Alizanda), Dumma So Ŋun nyɛ Sulinsilana, Ŋun zaandi binshεɣu kam fukumsi sani"},{"SurahNumber":55,"VerseNumber":1,"Text":"Dunia Nambɔzobonaa (Naawuni)"},{"SurahNumber":55,"VerseNumber":2,"Text":"O baŋsila (O ni bɔri so) Alkur’aani"},{"SurahNumber":55,"VerseNumber":3,"Text":"O namla ninsala"},{"SurahNumber":55,"VerseNumber":4,"Text":"Ka baŋsi o yεltɔɣa kahigibu"},{"SurahNumber":55,"VerseNumber":5,"Text":"Wuntaŋ’ mini goli (chanimi) ni laasabu"},{"SurahNumber":55,"VerseNumber":6,"Text":"Yaha! Bimbilma mini tihi nyɛla din ŋmεri gbεɣu (suzuuda) tiri Naawuni"},{"SurahNumber":55,"VerseNumber":7,"Text":"Ni sagbana, ka O (Naawuni) duhi li, ka zali aadalsi (tiŋgbani yaaŋa zuɣu)"},{"SurahNumber":55,"VerseNumber":8,"Text":"Domin yi (ninsalinim’) ti di kpahi yεɣi aadalsi puuni"},{"SurahNumber":55,"VerseNumber":9,"Text":"Yaha! Zalimi ya zaɣa ni aadalsi, ka miri ya ka yi filim yi binzahindisi"},{"SurahNumber":55,"VerseNumber":10,"Text":"Ni tiŋgbani, O (Naawuni) zaŋ li mi zali binnamda zuɣu"},{"SurahNumber":55,"VerseNumber":11,"Text":"Di (tiŋgbani maa) puuni mali binwola, ni dobino shɛli din mali wɔri"},{"SurahNumber":55,"VerseNumber":12,"Text":"Ni bimbiɛlli din mali dibli, ka di ʒiɛɣu viɛla (ka nyo vum)"},{"SurahNumber":55,"VerseNumber":13,"Text":"Dinzuɣu, yi Duuma ni’ima dini ka yi (Alizinnim’ mini ninsalinim’) labsiri ʒiri"},{"SurahNumber":55,"VerseNumber":14,"Text":"O namla ninsala (Annabi Adam) ni taŋkuuni din ŋmani salichee"},{"SurahNumber":55,"VerseNumber":15,"Text":"Ka nam alizini ni buɣum zinli"},{"SurahNumber":55,"VerseNumber":16,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":17,"Text":"Yεɣa ayi shɛŋa wuntaŋ’ ni puhira, ni yεɣa ayi shɛŋa wuntaŋ’ ni luri Duuma"},{"SurahNumber":55,"VerseNumber":18,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":19,"Text":"O (Naawuni) timla kuli kara ayi na, ka di ti laɣindi luɣiyini (ka ŋɔ nyɛ ko’ nyεɣisili, ka ŋɔ mi nyɛ yεlimkom)"},{"SurahNumber":55,"VerseNumber":20,"Text":"Ka saɣili be di sunsuuni, ka di bi kpεri taba ni"},{"SurahNumber":55,"VerseNumber":21,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":22,"Text":"Alulluɣi mini Marjaani yiri la di (kulsi ayi maa) sunsuuni na"},{"SurahNumber":55,"VerseNumber":23,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":24,"Text":"Yaha! Ŋuna n-su ŋarimkara (shipunima) din be kom ni ka zoya la"},{"SurahNumber":55,"VerseNumber":25,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":26,"Text":"Binshɛɣu kam din be di (tiŋgbani yaaŋa) zuɣu nyɛla din yɛn ti naai"},{"SurahNumber":55,"VerseNumber":27,"Text":"Ka a Duuma (Naawuni) So Ŋun nyɛ jilma ni tibginsim lana ko yɛn ti kpalim"},{"SurahNumber":55,"VerseNumber":28,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":29,"Text":"Ban be sagbana ni tiŋgbani ni suhiri O mi (bɛ bukaata mala), bεɣu kam, O (Naawuni) bela tuun’ shεli ni"},{"SurahNumber":55,"VerseNumber":30,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":31,"Text":"Ni baalim, Ti (Tinim’ Naawuni) ni ti kariya saliya yaa yinim’ binnamda timsa ayi (alizinnim’ ni ninsalinim’)"},{"SurahNumber":55,"VerseNumber":32,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":33,"Text":"Yaa yinim’ alizinnim’ min ninsalinim’ salo! Yi yi ni tooi cheei sagbana mini tiŋgbani tarsi ni (ka Mani Naawuni bi nyan ya), tɔ! Yin cheemi ya, yi mi ku tooi chee yi naɣila ni daliri shɛli"},{"SurahNumber":55,"VerseNumber":34,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":35,"Text":"Bɛ yɛn ti teeila buɣum zinli mini dalima m-bahi yi zuɣu, ka yi ti ku nya sɔŋsim (so sani)"},{"SurahNumber":55,"VerseNumber":36,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":37,"Text":"Di yi ti niŋ ka sagbana tahi, ka leei zaɣiʒee kamani kpaʒiεɣu la"},{"SurahNumber":55,"VerseNumber":38,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":39,"Text":"Dindali maa, bɛ ti bi yɛn bɔhi ninsala so bee alizini o taali"},{"SurahNumber":55,"VerseNumber":40,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":41,"Text":"Bɛ yɛn ti baŋla bibɛhi ni bɛ ŋmahiŋgbana, dinzuɣu ka bɛ (Malaaikanim’) ti gbahi ba bɛ gbɛri mini bɛ napona ni"},{"SurahNumber":55,"VerseNumber":42,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":43,"Text":"(Ka bɛ yεli ba): “Ŋɔ maa n-nyɛ ʒahannama buɣum shεli bibɛhi ni daa labsi ʒiri la.”"},{"SurahNumber":55,"VerseNumber":44,"Text":"Ka bɛ gindi di (buɣum maa) mini kotulum din kpeeri sunsuuni"},{"SurahNumber":55,"VerseNumber":45,"Text":"Dinzuɣu, yi Duuma ni’ima dini ka yi (alizinim’ mini ninsalinim’) lee labsiri ʒiri"},{"SurahNumber":55,"VerseNumber":46,"Text":"Yaha! Ninvuɣu so ŋun zo o Duuma (Naawuni) tooni zanibu yɛn ti malila Alizanda puri ayi (Zaadali)"},{"SurahNumber":55,"VerseNumber":47,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":48,"Text":"Ka di mali wula (din teei bahi luɣuli kam)"},{"SurahNumber":55,"VerseNumber":49,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":50,"Text":"Di (Alizanda puri ayi maa) puuni mali kɔbilnina ayi din kuli zɔra"},{"SurahNumber":55,"VerseNumber":51,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":52,"Text":"Di (Alizanda puri ayi maa) puuni malila binwolli kam, ka di nyɛ balibu buyi"},{"SurahNumber":55,"VerseNumber":53,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":54,"Text":"Ka bɛ (Alizanda bihi) yɛn ti dondoya n-dalim bindo’ shεŋa zuɣu, ka di puuni mali silki din tibsa, ni Alizanda puri ayi binwola din kuli be yoma ni pɔhigibu"},{"SurahNumber":55,"VerseNumber":55,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":56,"Text":"Di (Alizanda maa) puuni mali paɣa shεba ban bi yuundi do so m-pahi bɛ yidannima zuɣu, ninsala bee alizini so mi na ʒin mi ba ni paɣatali pɔi ni bana (bɛ yidannima maa)"},{"SurahNumber":55,"VerseNumber":57,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":58,"Text":"Bɛ (Alizanda paɣaba maa) ŋmanila ŋmanamsi mini kpantana"},{"SurahNumber":55,"VerseNumber":59,"Text":"Dinzuɣu, yi Duuma ni’imaa dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":60,"Text":"Di ni bɔŋɔ, viɛnyɛla mali sanyoo m-pahila vεnyɛla"},{"SurahNumber":55,"VerseNumber":61,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":62,"Text":"Gbaai yihi di (Alizandanima ayi ŋɔ maa), ka Alizanda puri ayi lahi beni"},{"SurahNumber":55,"VerseNumber":63,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":64,"Text":"Di (Alizanda nim’ ayi maa) nyɛla din kom nyɛ vakaha"},{"SurahNumber":55,"VerseNumber":65,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":66,"Text":"Ka di (Alizandanima ayi maa) puuni mali kɔbilinina ayi din kom kuli kpaara"},{"SurahNumber":55,"VerseNumber":67,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":68,"Text":"Di (Alizandanima ayi maa) puuni yɛn ti mali binwolli, ni dobino, n-ti pahi rummani"},{"SurahNumber":55,"VerseNumber":69,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":70,"Text":"Alizandanima ayi maa puuni mali paɣa shεba ban mali halisuma, ka bɛ lahi viεla"},{"SurahNumber":55,"VerseNumber":71,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":72,"Text":"Ka bɛ nyɛ paɣaviɛla, ka piɛla, ka bɛ taɣi ba niŋ Alizanda sampahi ni"},{"SurahNumber":55,"VerseNumber":73,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":74,"Text":"Ninsala bee alizini na ʒin mi ba ni paɣatali poi ni bana (bɛ yidannima)"},{"SurahNumber":55,"VerseNumber":75,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":76,"Text":"Ka bɛ nyɛla ban dondoya n-dalim dufɛmeensi din nyɛ vakaha, ni"},{"SurahNumber":55,"VerseNumber":77,"Text":"Dinzuɣu, yi Duuma ni’ima dini ka yi (alizinnim’ mini ninsalinim’) labsiri ʒiri"},{"SurahNumber":55,"VerseNumber":78,"Text":"A Duuma So Ŋun nyɛ Jilma mini Tibginsim lana yuli nyɛla din tibgi"},{"SurahNumber":56,"VerseNumber":1,"Text":"Din yɛn ti niŋ maa (Chiyaama yiɣisibu) yi ti niŋ"},{"SurahNumber":56,"VerseNumber":2,"Text":"Shεli n-kani yɛn tooi labsi di niŋbu maa ʒiri"},{"SurahNumber":56,"VerseNumber":3,"Text":"Di nyɛla din yɛn ti filim ninvuɣu shεba, ka duhi ninvuɣu shεba"},{"SurahNumber":56,"VerseNumber":4,"Text":"Bɛ yi ti dam tiŋgbani, dambu ni yεlmaŋli"},{"SurahNumber":56,"VerseNumber":5,"Text":"Ka bɛ wurim zoya, wurimbu ni yεlimaŋli"},{"SurahNumber":56,"VerseNumber":6,"Text":"Ka di leei taŋkpagbilgu din yεɣili luɣulikam"},{"SurahNumber":56,"VerseNumber":7,"Text":"Ka yi (ninsalinim’) yɛn ti leei balibu buta"},{"SurahNumber":56,"VerseNumber":8,"Text":"Bana n-nyɛ nudrigunima (ban yɛn deei ti bɛ tuuntumsa gbana ni bɛ nudirgu), Bo n- leei nyɛ nudirgunima"},{"SurahNumber":56,"VerseNumber":9,"Text":"Ni nuzaanima (ban yɛn ti deei bɛ tuuntumsa gbana ni bɛ nuzaa), bo n-leei nyɛ nuzaanima"},{"SurahNumber":56,"VerseNumber":10,"Text":"Ni ban daŋ tooni (ni tuunvεla tumbu), Ma a nya ninvuɣu shεba ban daŋ tooni maa"},{"SurahNumber":56,"VerseNumber":11,"Text":"Bana n-nyɛ bɛ ni yɛn ti zaŋ shεba miri (ka bɛ ti ka katiŋ’ ni Naawuni)"},{"SurahNumber":56,"VerseNumber":12,"Text":"Ka bɛ be yolsibu Daalizanda la puuni"},{"SurahNumber":56,"VerseNumber":13,"Text":"Bɛ yɛn ti nyɛla zamaatu pam ban daŋ tooni puuni"},{"SurahNumber":56,"VerseNumber":14,"Text":"Ni zamaatu biɛla bahigunima puuni"},{"SurahNumber":56,"VerseNumber":15,"Text":"Ka bɛ yɛn ti do gar’ shεŋa bɛ ni wuɣi (ni salima kaɣa zuɣu)"},{"SurahNumber":56,"VerseNumber":16,"Text":"Ka bɛ nyɛla ban do n-dalim di zuɣu ka lihiri taba"},{"SurahNumber":56,"VerseNumber":17,"Text":"Ka bidibbihi (ban bi zoora) guuri gindi ba (Alizanda maa puuni)"},{"SurahNumber":56,"VerseNumber":18,"Text":"(Ka bɛ gili ba) ni kopunima mini jiŋlahi, n-ti pahi jaashee din nyɛ dam, ka zɔri yiri kobilnina shɛŋa ni na"},{"SurahNumber":56,"VerseNumber":19,"Text":"Zuɣuyaali bi gbaari ba, bɛ mi bi buɣira"},{"SurahNumber":56,"VerseNumber":20,"Text":"Ni binwoli shεŋa bɛ ni gahim (bε ni kuli bɔri shεli) bɛ suhiri ni"},{"SurahNumber":56,"VerseNumber":21,"Text":"Ni noombihi nimdi, ka di nyɛla bɛ suhi ni gbaai shɛli"},{"SurahNumber":56,"VerseNumber":22,"Text":"Ni (Alizanda) paɣa shεba ban nimbihi pεla, ka galsi galsi"},{"SurahNumber":56,"VerseNumber":23,"Text":"Ka bɛ (Alizanda paɣaba maa) ŋmani alulluɣi shεli din be di waɣu ni"},{"SurahNumber":56,"VerseNumber":24,"Text":"Ka di nyɛ sanyoo ni bɛ ni daa tumdi tuun’ shɛŋa"},{"SurahNumber":56,"VerseNumber":25,"Text":"Bɛ bi wumdi yεltɔɣa kaha di puuni, bɛ mi bi kpεri Naawuni taali puuni"},{"SurahNumber":56,"VerseNumber":26,"Text":"Naɣila bɛ yεrila taba: “Salaaman, salaaman (suhudoo, suhudoo).”"},{"SurahNumber":56,"VerseNumber":27,"Text":"Ni nudirgunima, bimbo n-leei nyɛ nudirgunima"},{"SurahNumber":56,"VerseNumber":28,"Text":"(Bɛ yɛn ti bela) naɣatibchεriga ti’ shɛli din ka gɔhi gbinni"},{"SurahNumber":56,"VerseNumber":29,"Text":"Ni kodu ti’ shεli din mali wola pam"},{"SurahNumber":56,"VerseNumber":30,"Text":"Ni mahim din teei bahi luɣuli kam"},{"SurahNumber":56,"VerseNumber":31,"Text":"Ni kom din kuli zɔra"},{"SurahNumber":56,"VerseNumber":32,"Text":"Ni binwola pam"},{"SurahNumber":56,"VerseNumber":33,"Text":"Di (binwola maa) ka naabu, bɛ mi bi mɔŋdi so di dibu"},{"SurahNumber":56,"VerseNumber":34,"Text":"Ni bindɔhi din du zuɣusaa"},{"SurahNumber":56,"VerseNumber":35,"Text":"Achiika! Ti (Tinim’ Naawuni) nam ba mi (Alizanda paɣaba maa), ka di nyɛ nambu ni yɛlimaŋli"},{"SurahNumber":56,"VerseNumber":36,"Text":"Din nyaaŋa, ka Ti zali ba ka bε nyɛla paɣasara"},{"SurahNumber":56,"VerseNumber":37,"Text":"Ka bɛ nyɛla ban yuri bɛ yidaannima, ka bɛ yuma lahi saɣisi taba"},{"SurahNumber":56,"VerseNumber":38,"Text":"Ka bɛ nyɛ nudirigunim’ (Alizanda bihi) dini"},{"SurahNumber":56,"VerseNumber":39,"Text":"Ka bɛ nyɛ zamaatu pam ban daŋ tooni puuni"},{"SurahNumber":56,"VerseNumber":40,"Text":"Ni bahigunim’ (Annabi Muhammadu niriba) puuni pam"},{"SurahNumber":56,"VerseNumber":41,"Text":"Nuzaanim’ mi, bo n-leei nyɛ nuzaa- nima"},{"SurahNumber":56,"VerseNumber":42,"Text":"Bɛ yɛn ti bela pɔhimtulli mini kotulum ni"},{"SurahNumber":56,"VerseNumber":43,"Text":"Ni mahim din nyɛ nyɔhi din kuli sabgi"},{"SurahNumber":56,"VerseNumber":44,"Text":"Di ka maasim, di mi ka suhupiɛlli"},{"SurahNumber":56,"VerseNumber":45,"Text":"Achiika! Bɛ daa nyɛla ninvuɣu shεba ban be nyεɣisim puuni pɔi ni dina (Dunia puuni)"},{"SurahNumber":56,"VerseNumber":46,"Text":"Yaha! Bɛ daa nyɛla ban kuli bi milgi ka be tuumbiɛri din galsi ni"},{"SurahNumber":56,"VerseNumber":47,"Text":"Yaha! Bɛ daa nyɛla ban yεra: “Di ni bɔŋɔ, ti yi kpi ka leei taŋkpaɣu mini koba, ti nyɛla bɛ ni yɛn tooi lahi yiɣisi shɛba"},{"SurahNumber":56,"VerseNumber":48,"Text":"“Di ni bɔŋɔ, ni ti banim’ ban daŋ tooni maa gba?”"},{"SurahNumber":56,"VerseNumber":49,"Text":"(Yaa nyini Annabi)! Yεlima: “Achiika! Ban daŋ tooni mini ban kpalim nyaaŋa maa.”"},{"SurahNumber":56,"VerseNumber":50,"Text":"“Achiika! Bɛ nyɛla bɛ ni yɛn ti laɣim shɛba saha shɛli din nyɛ dabsimirili (dina n-nyɛ Zaadali).”"},{"SurahNumber":56,"VerseNumber":51,"Text":"“Di nyaaŋa, yaa yinim’ ninvuɣu shεba ban bɔrgi, ka labsi Chiyaama ʒiri maa"},{"SurahNumber":56,"VerseNumber":52,"Text":"Achiika! Yi nyɛla ban yɛn ti ŋubi zakkuumi tia (di bindila ʒehiimi buɣum gbinni na, ka nyɛ buɣum kahili)"},{"SurahNumber":56,"VerseNumber":53,"Text":"Ka yi nyɛla ban yɛn ti ŋubi li m-pali yi puya"},{"SurahNumber":56,"VerseNumber":54,"Text":"Ka yi ti lahi yɛn nyu kotulum m-pa di zuɣu"},{"SurahNumber":56,"VerseNumber":55,"Text":"Ka yi nyɛla ban ti nyuri li, kamani laakumi shεba konyuri ni gbahi la"},{"SurahNumber":56,"VerseNumber":56,"Text":"Ŋɔ maa n-yɛn ti nyɛ bɛ saani Sanyoo dali (Zaadali)"},{"SurahNumber":56,"VerseNumber":57,"Text":"Ti (Tinim’ Naawuni) n-nam ya, ka bozuɣu ka yi ku ti yεlimaŋli"},{"SurahNumber":56,"VerseNumber":58,"Text":"Di ni bɔŋɔ, yi nya yi ni yihiri maniyyi shεŋa maa"},{"SurahNumber":56,"VerseNumber":59,"Text":"Di ni bɔŋɔ, yinima n-nyɛ ban namdi li, bee Tinima (Tinim’ Naawuni) n-nyɛ ban namda"},{"SurahNumber":56,"VerseNumber":60,"Text":"Ti (Tinim’ Naawuni) n-zali kpibu yi sunsuuni, Ti mi pala bɛ ni yɛn tooi nyɛŋ shɛba (ka zo n-sɔɣi shεli polo)"},{"SurahNumber":56,"VerseNumber":61,"Text":"Ka Ti ni tooi taɣi ya, ka tahi ninvuɣu shεba yi tatabo na, ka Ti ni tooi lahi labsi ya binnamdi shɛŋa yi ni ʒi puuni"},{"SurahNumber":56,"VerseNumber":62,"Text":"Yaha! Achiika! Yi mi nambu pilgu, ka bozuɣu ka yi bi niŋdi tεha"},{"SurahNumber":56,"VerseNumber":63,"Text":"Di ni bɔŋɔ, yi nya pu’ shɛŋa yi ni kɔri maa"},{"SurahNumber":56,"VerseNumber":64,"Text":"Di ni bɔŋɔ, yinim’ n-nyɛ ban chɛ ka di binda, bee Ti (Tinim’ Naawuni) n- chɛ ka di binda"},{"SurahNumber":56,"VerseNumber":65,"Text":"Ti (Tinim’ Naawuni) yi di bɔra, Ti naan chɛ ka di leei mokuma din kabsi kabsi, ka yi kpalim niŋdi lahiʒiba"},{"SurahNumber":56,"VerseNumber":66,"Text":"(Ka yi yεra): “Achiika! Ti nyɛla ban niŋ hallaka.”"},{"SurahNumber":56,"VerseNumber":67,"Text":"“Chɛli gba! Ti nyɛla bɛ ni mɔŋ shεba bindirigu.”"},{"SurahNumber":56,"VerseNumber":68,"Text":"Di ni bɔŋɔ, yi nya ko’ shεli yi ni nyuri ŋɔ maa"},{"SurahNumber":56,"VerseNumber":69,"Text":"Di ni bɔŋɔ, yinima n-siɣisiri li sagbaŋ puuni na, bee Ti (Tinim’ Naawuni) n-nyɛ ban siɣisiri li na"},{"SurahNumber":56,"VerseNumber":70,"Text":"Ti (Tinim’ Naawuni) yi di bɔra, Ti naan zaŋ li leei yεlimkom. Ka bo n-leei chɛ ka yi bi paɣira"},{"SurahNumber":56,"VerseNumber":71,"Text":"Di ni bɔŋɔ, yi nya buɣum shεli yi ni juuri ŋɔ maa"},{"SurahNumber":56,"VerseNumber":72,"Text":"Di ni bɔŋɔ, yinima n-nyɛ ban nam di tihi maa, bee Ti (Tinim’ (Naawuni) n-nyɛ ban namda"},{"SurahNumber":56,"VerseNumber":73,"Text":"Ti (Tinim’ Naawuni) zaŋ li mi ka di nyɛ teebu, ka lahi nyɛ anfaani n-zaŋ ti sochandiba (ban chani mɔɣu ni)"},{"SurahNumber":56,"VerseNumber":74,"Text":"Dinzuɣu (yaa nyini Annabi)! Niŋmi kasi ni a Duuma (Naawuni) so Ŋun nam tibgi maa yuli"},{"SurahNumber":56,"VerseNumber":75,"Text":"M (Mani Naawuni) po saŋmarsi lubu shɛhi"},{"SurahNumber":56,"VerseNumber":76,"Text":"Yaha! Achiika! Di nyɛla pɔri din bara, yi yi di nyɛla ban mi"},{"SurahNumber":56,"VerseNumber":77,"Text":"Achiika! Di (Alkur’aani) nyɛla bɛ ni karindi shεli, ka di mali jilma"},{"SurahNumber":56,"VerseNumber":78,"Text":"Ka di be litaafi (Lauhuli Mahfuuzu) shεli bɛ ni gu la puuni"},{"SurahNumber":56,"VerseNumber":79,"Text":"Bɛ bi shihiri li (Alkur’aani) naɣila ninvuɣu shεba ban niŋ bɛ maŋ’ kasi"},{"SurahNumber":56,"VerseNumber":80,"Text":"Di nyɛla bɛ ni siɣisi shɛli ka di yi binnamda Duuma sani na"},{"SurahNumber":56,"VerseNumber":81,"Text":"Di ni bɔŋɔ, yεltɔɣali (Alkur’aani) ŋɔ maa ka yi zaŋ leei filiŋ"},{"SurahNumber":56,"VerseNumber":82,"Text":"Yaha! Ka yi zaŋdi yi Naawuni paɣibu n-leeri gutulunsi"},{"SurahNumber":56,"VerseNumber":83,"Text":"Ka bozuɣu ka so nyɛvuli yi ti paai kukojilgu ni (o kum saha)"},{"SurahNumber":56,"VerseNumber":84,"Text":"Dinsaha, ka yi nyɛla ban ʒɛya n-lihira (ka ku tooi faagi o bahi)"},{"SurahNumber":56,"VerseNumber":85,"Text":"Ka Ti (Tinim’ Naawuni) n-nyɛ ban miri o n-gari ya, amaa! Ka yi bi nyara"},{"SurahNumber":56,"VerseNumber":86,"Text":"Ka bozuɣu, yi yi pala bɛ ni yɛn ti yo shɛba samli (Zaadali)"},{"SurahNumber":56,"VerseNumber":87,"Text":"Yin labsim ya li (nyɛvuli maa) na, yi yi shiri nyɛla yεlimaŋli nima"},{"SurahNumber":56,"VerseNumber":88,"Text":"Tɔ! Amaa! O (kum maa) yi bela ninvuɣu shɛba ban miri Naawuni puuni"},{"SurahNumber":56,"VerseNumber":89,"Text":"Tɔ! (O ni nya) vuhim ni bindirisuŋ, n-ti pahi yolsibu Daalizanda"},{"SurahNumber":56,"VerseNumber":90,"Text":"Amaa! O (kum maa) yi bela nudirgunim’ puuni"},{"SurahNumber":56,"VerseNumber":91,"Text":"(Ka bɛ yεli o): “Suhudoo be a zuɣu, a be nudirgunim’ puuni.”"},{"SurahNumber":56,"VerseNumber":92,"Text":"Amaa! O (kum maa) yi bela ninvuɣu shεba ban labsi (Zaadali) ʒiri, ka daa be ninvuɣu shεba ban bɔrgi puuni"},{"SurahNumber":56,"VerseNumber":93,"Text":"Tɔ! Bɛ ni niŋ o saani ni kotulum"},{"SurahNumber":56,"VerseNumber":94,"Text":"Ni ʒahannama buɣum ni kpɛbu"},{"SurahNumber":56,"VerseNumber":95,"Text":"Achiika! Ŋɔ maa nyɛla yεlimaŋli, ka mali dihitabli"},{"SurahNumber":56,"VerseNumber":96,"Text":"Dinzuɣu (yaa nyini Annabi)! Niŋmi kasi ni a Duuma (Naawuni) So Ŋun tibgi maa yuli"},{"SurahNumber":57,"VerseNumber":1,"Text":"Binshɛɣu din be sagbana ni tiŋgbani ni niŋdila Naawuni kasi. Yaha! Ŋuna n- nyɛ Nyɛŋda, Yεmgoliŋga lana"},{"SurahNumber":57,"VerseNumber":2,"Text":"Ŋuna n-su sagbana mini tiŋgbani yiko, O neeri mi ka kura. Yaha! Ŋuna n- nyɛ Toora binshɛɣu kam zuɣu"},{"SurahNumber":57,"VerseNumber":3,"Text":"Ŋuna n-nyɛ Pilgu ni Bahigu, ka nyɛ Ŋun be polo ni ni O dalirinima, ka nyɛ Ŋun sɔɣi. Yaha! O nyɛla Ŋun mi binshɛɣu kam"},{"SurahNumber":57,"VerseNumber":4,"Text":"Ŋuna n-nyɛ Ŋun nam sagbana mini tiŋgbani dabsa ayobu puuni, din nyaaŋa, ka O niŋ dede Al’arshi zuɣu, O mila binshɛɣu din kpεri tiŋgbani ni, ni din yiri di puuni na, ka mi din sheeri zuɣusaa na, ni binshɛɣu din duri di puuni. Yaha! O mini ya m-be luɣulikam yi ni be. Yaha! Naawuni nyɛla Ŋun nyari yi tuuntumsa"},{"SurahNumber":57,"VerseNumber":5,"Text":"Ŋuna n-su sagbana mini tiŋgbani yiko. Yaha! Naawuni sani ka bɛ labsiri yεllikam"},{"SurahNumber":57,"VerseNumber":6,"Text":"O zaŋdila yuŋ kpεhiri wuntaŋ’ ni, ka zaŋdi wuntaŋ’ kpεhiri yuŋ puuni. Yaha! O nyɛla Ŋun mi din be suhiri ni"},{"SurahNumber":57,"VerseNumber":7,"Text":"Tim ya Naawuni mini O tumo (Annabi Muhammadu) yεlimaŋli. Yaha! Dihimi ya O (Naawuni) ni zaŋ shɛli n-dalim ya puuni. Dinzuɣu, ninvuɣu shεba ban ti Naawuni yεlimaŋli yi puuni, ka dihi (ni bɛ daarzichi), tɔ! Bɛ mali laara din galsi"},{"SurahNumber":57,"VerseNumber":8,"Text":"Yaha! Bo n-leei mali ya ka yi bi tiri Naawuni yεlimaŋli, ka Naawuni tumo (Annabi Muhammadu) boondi ya ni yi ti ti yi Duuma yεlimaŋli. Yaha! O daa gbaai ya alikauli ni achiika, yi yi nyɛla ban ti Naawuni yεlimaŋli"},{"SurahNumber":57,"VerseNumber":9,"Text":"Yaha! Ŋuna n-nyɛ Ŋun siɣisiri aaya- nim’ na polo ni n-ti tiri O dabli (Annabi Muhammadu), domin o yihi ya zimsim puuni labsi neesim ni. Yaha! Achiika! Naawuni nyɛla Ŋun balgiri tiri O daba, Zaadali Nambɔzobonaa"},{"SurahNumber":57,"VerseNumber":10,"Text":"Yaha! Bo n-leei mali ya ka yi ku dihi Naawuni soli zuɣu. Yaha! Sagbana ni tiŋgbani fali nyɛla Naawuni dini, yi puuni ninvuɣu shεba ban dihi ni bɛ daarzichi ka tuhi tobu pɔi ka adiini nyɛ nasara ku niŋ yim ni ninvuɣu shεba ban di bɛ daarzichi ka tuhi di (nasara maa) nyaaŋa, bana n-nyɛ ban darza gari. Bɛ zaɣiyino kam, Naawuni gbaai bala alikauli zaɣivɛlli. Yaha! Naawuni mi din sɔɣi yi tuuntumsa puuni"},{"SurahNumber":57,"VerseNumber":11,"Text":"Ŋuni n-leei yɛn paŋ Naawuni paŋdi suŋ, ka O (Naawuni) nabgi li n-zaŋ ti o. Yaha! O mali laara din galsi"},{"SurahNumber":57,"VerseNumber":12,"Text":"Dabsi’ shεli a ni yɛn ti nya ninvuɣu shεba ban ti Naawuni yεlimaŋli dobba ni paɣaba, ka bɛ neesim chani gindi bɛ tooni mini bɛ nudirgu zuɣu. (ka bɛ yεli ba): “Zuŋɔ, deemi ya suhupiεlli lahibali ni Alizanda yili shεŋa kulibɔna ni zɔri gindi di lɔŋ ni ŋɔ,” ka bɛ nyɛla ban yɛn kpalim di puuni, dina n-nyɛ tarli din galsi.”"},{"SurahNumber":57,"VerseNumber":13,"Text":"Dabsi’ shεli munaafichinim’ dobba ni paɣaba ni yɛn ti yεli ninvuɣu shεba ban ti Naawuni yεlimaŋli: “Guhimi ya ti, ka ti gba mooi binshɛɣu yi neesim ŋɔ maa puuni, ka bɛ (Malaaikanim’) yεli ba: “Labmi ya yi nyaaŋa ti bo neesim shεli na.” Ka bɛ zaŋ gooni niŋ bɛ sunsuuni, ka di (lala gooni maa) mali dindo’ shεli din puuni nyɛ Naawuni nambɔzɔbo, ka di nyaaŋa nyɛ azaaba"},{"SurahNumber":57,"VerseNumber":14,"Text":"Ka bɛ (munaafichinim’ maa) naan boondi ba (ka yεra): “Ka ti mini ya n-daa be (Dunia) la? Ka bɛ yεli: “Di paliya,” amaa! Yinima n-daa niŋ yi maŋ’ fitina, ka ʒiya guhira (ni mushiiba shεli paai ti), ka kɔrsi yɔhim ya hali ka Naawuni zaligu (kum) daa ti kan ya na, ka yɔhimlana (shintaŋ) yɔhim ya ka chɛ Naawuni dolibu.”"},{"SurahNumber":57,"VerseNumber":15,"Text":"Dinzuɣu zuŋɔ, bɛ ku deei maŋ’ zuɣu yɔbu yi (munaafichinim’) sani, lala n-nyɛ ninvuɣu shɛba ban niŋ chɛfuritali maa sani. Yi labbu shee n- nyɛ buɣum, dina n-nyɛ din simdi ya. Yaha! Di labbu shee maa nyɛla din be"},{"SurahNumber":57,"VerseNumber":16,"Text":"Di ni bɔŋɔ, saha bi kana ni ninvuɣu shεba ban ti Naawuni yεlimaŋli suhiri balgi ni Naawuni yɛla teebu, ni din siɣi na ni yɛlimaŋli (Alkur’aani)? Yaha! Bɛ miri ka bɛ leei kamani bɛ ni ti shεba litaafi poi ni bana, ka ʒɛmana daa niŋ waɣilim n-tiba (ka Naawuni bi lahi tim tumo na), dinzuɣu ka bɛ suhiri kuui, ka bɛ puuni pam nyɛla ban kpeeri yira"},{"SurahNumber":57,"VerseNumber":17,"Text":"Baŋmi ya kadama Naawuni neeri la tiŋgbani di kpibu nyaaŋa. Achiika! Ti (Tinim’ Naawuni) kahigila dalirinim’ n-tin ya, domin achiika! Yi nyɛla ban yɛn niŋ haŋkali"},{"SurahNumber":57,"VerseNumber":18,"Text":"Achiika! Ninvuɣu shεba ban tiri sara dobba ni paɣaba, ka paŋ Naawuni paŋdi suŋ, tɔ! (Naawuni) ni nabgi li n-ti ba, ka bɛ lahi mali laara din galsi"},{"SurahNumber":57,"VerseNumber":19,"Text":"Yaha! Ninvuɣu shεba ban ti Naawuni mini O tuumba yεlimaŋli, tɔ! Bana n-nyɛ yɛlimaŋli nima, ni ban kpi adiini zuɣu bɛ Duuma (Naawuni) sani. Bɛ mali bɛ laara, n-ti pahi bɛ neesim. Amaa! Ninvuɣu shεba ban niŋ chεfuri- tali, ka labsi Ti (Tinim’ Naawuni) aayanim’ ʒiri, bana n-nyɛ ʒehiimi buɣum bihi"},{"SurahNumber":57,"VerseNumber":20,"Text":"Baŋmi ya ni Achiika! Dunia biεhigu nyɛla dɛma mini kpɛrigu, ni nichinsi mini fuhibu yi sunsuunni, ni kpaɣibu liɣiri mini bihi puuni, ka di ŋmani sakurli (din sheei puu ni) ka di bimbira niŋdi pukpariba suhupiɛlli. Din nyaaŋa, ka (sapooli ti chɛ ka) di kuui, ka a nyari li ka di kuli mooi, ka kabsi kabsi. Lala ka azaaba kpeeni ti yɛn be Chiyaama, ka chɛ m-paŋ ni yɛdda be Naawuni sani. Yaha! Dunia biεhigu pa shεli naɣila nyεɣisim din nyɛ yɔhim"},{"SurahNumber":57,"VerseNumber":21,"Text":"Niŋmi ya daŋadaŋa n-zan chaŋ gaafara bobu yi Duuma (Naawuni) sani, ni Alizanda shɛli din yεlim ŋmani sagbana mini tiŋgbani yεlim, ka bɛ kpaɣisi li zali ban ti Naawuni mini O tuumba yεlimaŋli. Di nyɛla Naawuni pini, ka O tiri li O ni bɔri so. Yaha! Naawuni nyɛla Pintitali lana"},{"SurahNumber":57,"VerseNumber":22,"Text":"Yɛlibiɛɣu na ʒin nya tiŋgbani yaaŋa zuɣu, bee yi mammaŋ’ puuni, naɣila di pun sabimi be litaafi (Lauhul Mahfuzu) puuni, poi ka Ti (Tinim’ Naawuni) naan nam li. Achiika! Lala maa nyɛla soochi Naawuni sani"},{"SurahNumber":57,"VerseNumber":23,"Text":"Domin yi di niŋ suhusaɣiŋgu ni din faai ka chεn ya, ka di lahi fuhi ni O ni tin ya shɛli. Yaha! Naawuni bi bɔri ŋun kam chana n-gamda, fuhibu lana"},{"SurahNumber":57,"VerseNumber":24,"Text":"Ninvuɣu shεba ban niŋdi biεm, ka puhiri ninsalinim’ biεm niŋbu. Yaha! Ŋun lebi biri, tɔ! Achiika! Naawuni n- nyɛ Bundana, Duuma paɣirigu"},{"SurahNumber":57,"VerseNumber":25,"Text":"Achiika! Ti (Tinim’ Naawuni) timla Ti tuumba na ni dalirinim’ din be polo ni. Yaha! Ka Ti siɣisi litaafinim’ na, ni binzahindigu, domin ninsalinim’ zaŋ aadalsi tum tuma. Yaha! Ka Ti siɣisi kurugu na, ka di puuni mali yaa pam (tobu ni), ka mali anfaani n-ti ninsalinima.Yaha! Domin Naawuni baŋ ŋun sɔŋdi O mini O tuumba ni sɔɣisinli ni. Achiika! Naawuni nyɛla Kpεŋlana, Nyεŋda"},{"SurahNumber":57,"VerseNumber":26,"Text":"Yaha! Achiika! Ti (Tinim’ Naawuni) timla Annabi Nuhu mini Annabi Ibrahima na. Yaha! Ka Ti zaŋ Annabitali mini litaafinim’ niŋ bɛ zuliyanim’ puuni. Dinzuɣu, bɛ puuni shεba beni n-dolsi, ka bɛ puuni pam nyɛ ban kpeeri yira"},{"SurahNumber":57,"VerseNumber":27,"Text":"Din nyaaŋa, ka Ti zaŋ Ti tuumba dolsi bɛ nyaaŋa, ka zaŋ Issa Mariam bia n-dolsi. Ka Ti ti o Injiila, ka zaŋ yurlim ni nambɔzɔbo niŋ ninvuɣu shεba ban doli o suhiri ni, amaa! Faaratali shɛli bɛ ni kpiri ŋɔ, Ti (Tinim’ Naawuni) bi puhi ba li, (amaa! Bɛ pili li mi) domin bɛ zaŋ li m-bo Naawuni yɛda, ka mi bi gu li ni di ni tu kamaata ni shɛm, ka Ti ti ban ti Naawuni yɛlimaŋli bɛ puuni bɛ sanyoo, ka bɛ puuni pam nyɛ ban kpeeri yira"},{"SurahNumber":57,"VerseNumber":28,"Text":"Yaa yinim’ ninvuɣu shɛba ban ti Naawuni yɛlimaŋli! Zom ya Naawuni, ka tin ya O tumo yɛlimaŋli, O ni tin ya tarli buyi O nambɔzɔbo puuni, ka tin ya neesim shɛli yi ni yɛn mali li n-chana, ka O lahi chɛ m-paŋ ya. Yaha! Naawuni nyɛla Chɛmpaŋlana, Zaadali Nambɔzobonaa"},{"SurahNumber":57,"VerseNumber":29,"Text":"Domin ninvuɣu shεba bɛ ni ti litaafi maa (Yahuudu mini nashaaranim’) baŋ ni bɛ ka shɛli kam yiko Naawuni pini puuni, ka lahi baŋ ni pini bela Naawuni sani, ka O tiri li O ni bɔri so. Yaha! Naawuni nyɛla Ŋun tiri pini din galsi"}]}